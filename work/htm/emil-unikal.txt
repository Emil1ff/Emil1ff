Basliq: İlham Əliyev Misirə getdi - FOTOLAR
Link: https://unikal.az//news/435071/ilham-eliyev-misire-getdi-fotolar
Date: 19:34 07-06-2024
Content: Azərbaycan Respublikasının Prezidenti İlham Əliyev iyunun 7-də Misir Ərəb Respublikasına rəsmi səfərə gəlib.
"Unikal" xəbər verir ki, Qahirə Beynəlxalq Hava Limanında Azərbaycan Prezidentini rəsmi şəxslər qarşılayıblar.

Basliq: Azərbaycanda bələdiyyə sədri və MMC direktoru HƏBS EDİLDİ
Link: https://unikal.az//news/435037/azerbaycanda-belediyye-sedri-ve-mmc-direktoru-hebs-edildi
Date: 16:01 07-06-2024
Content: Ağdaşda bələdiyyə sədri və MMC direktorunun qanunsuz əməlləri ifşa edilib.
Ağdaş rayon prokurorluğundan "Unikal"a bildirilib ki, Ağdaş rayonu, Kotavan kənd bələdiyyəsinin sədri Rəşad Səmədovun vəzifə səlahiyyətlərini aşaraq bələdiyyənin ümumi yığıncağının qərarı olmadan “Abadlıq-2012” adlı MMC ilə tikinti aparılması barədə müqavilə bağlamasına, həmçinin, MMC-nin direktoru Əli Cəbiyevlə birgə mülkiyyət, istifadə və ya icarə hüququ olmadan kənd təsərrüfatı təyinatlı torpaq sahəsi üzərində özbaşına tikinti işləri aparmaqla külli miqdarda dövlət əmlakını mənimsəmələrinə əsaslı şübhələr müəyyən edilib.
Ağdaş rayon prokurorluğunda istintaqı aparılan cinayət işi üzrə  bələdiyyə sədri Rəşad Səmədov Cinayət Məcəlləsinin 179.3.2 (külli miqdarda mənimsəmə), 188.4.2 (torpaq üzərində mülkiyyət, istifadə və ya icarə hüququnu pozma) və 309.1-ci (vəzifə səlahiyyətlərini aşma) maddələri ilə təqsirləndirilən şəxs qismində cəlb edilib, barəsində müstəntiqin vəsatəti və ibtidai araşdırmaya prosessual rəhbərliyi həyata keçirən prokurorun təqdimatı əsasında həbs (əsas) və vəzifədən kənarlaşdırma (əlavə) qətimkan tədbirləri seçilib.
Bundan başqa, “Abadlıq-2012” MMC-nin direktoru Əli Cəbiyev isə Cinayət Məcəlləsinin 162-1.1 (əmək müqaviləsi hüquqi qüvvəyə minmədən işçilərin hər hansı işlərin yerinə yetirilməsinə cəlb edilməsi), 179.3.2 (külli miqdarda mənimsəmə), 188.3 (torpaq üzərində mülkiyyət, istifadə və ya icarə hüququnu pozma) və 313-cü (vəzifə saxtakarlığı) maddələri ilə təqsirləndirilən şəxs qismində cəlb edilib, barəsində müstəntiqin vəsatəti və ibtidai araşdırmaya prosessual rəhbərliyi həyata keçirən prokurorun təqdimatı əsasında həbs qətimkan tədbiri seçilib.
İş üzrə vurulmuş maddi ziyanın ödənilməsi və digər əhəmiyyətli halların müəyyən olunması istiqamətində istintaq tədbirləri davam etdirilir.

Basliq: Zaqatalada qarayara aşkarlandı - Səhiyyə Nazirliyindən açıqlama (YENİLƏNİB)
Link: https://unikal.az//news/435017/zaqatalada-qarayara-askarlandi-sehiyye-nazirliyinden-aciqlama-yenilenib
Date: 15:45 07-06-2024
Content: "Faldarlı kəndində müvafiq tədbirlərin həyata keçirilməsi davam etdirilir".
Respublika Gigiyena və Epidemiologiya Mərkəzindən "Unikal"a bildirilib ki, Zaqatala rayonu Faldarlı kəndinin 3 sakini 7 iyun 2024-cü il tarixində qarayara diaqnozu ilə Bakı şəhəri Kliniki Tibbi Mərkəzinə hospitalizasiya olunublar:
"Xəstələrdən biri Canqa Xalis oğlu Süleymanovda qarayara diaqnozu laborator təsdiq edilib, digər iki xəstədən laborator müayinə üçün nümunələr götürülüb və Xüsusi Təhlükəli İnfeksiyalara Nəzarət Mərkəzinə göndərilib. Hazırda, Zaqatala rayon İcra Hakimiyyəti başçısının Faldarlı kənd İnzibati ərazi üzrə nümayəndəliyi, Zaqatala rayon Gigiyena və Epidemiologiya Mərkəzi, Azərbaycan Qida Təhlükəsizliyi Agentliyinin regional bölməsi, Zaqatala Heyvan Sağlamlığı və Baytarlıq Xidmətləri İdarəsi və Rayon Polis İdarəsinin əməkdaşları tərəfindən Faldarlı kəndində müvafiq tədbirlərin həyata keçirilməsi davam etdirilir".
 
***
14:17
Zaqatalada bir nəfərdə qarayara xəstəliyi aşkarlanıb,daha iki nəfər isə şübhəlidir.
"Unikal" xəbər verir ki, rayonun Faldar kənd sakini 1972-ci il təvəllüdlü Canqa Xalis oğlu Süleymanovda qarayara xəstəliyi aşkarlanıb və o, Bakıdakı Kliniki Tibbi Mərkəzə yerləşdirilib.
Bundan əlavə həmin kənd sakinləri olan daha iki nəfər 1983-cü il təvəllüdlü Aliyə Ələsgər qızı Cəfərova və 1995-ci il təvəllüdlü Nail Nurməmməd oğlu Məmmədovda da qarayara xəstəliyinin ilkin əlamətləri aşkar olunub. Hər iki şəxs Kliniki Tibbi Mərkəzə yerləşdirlib. Onlardan nümunələr götürülüb və yoxlanılması üçün laboratoriyaya göndərilib.
Hazırda xüsusi həkim briqadası və Zaqatala Gigiyena və Epidemiologiya Mərkəzinin əməkdaşları kəndə ezam edilib.
Seymur Əli

Basliq: AXCP-nin sədr müavini sərbəst buraxıldı - YENİLƏNİB
Link: https://unikal.az//news/434961/axcp-nin-sedr-muavini-serbest-buraxildi-yenilenib
Date: 14:25 07-06-2024
Content: Xəbər verdiyimiz kimi, AXCP-nin İdarə Heyətinin üzvü, partiya sədrinin müavini Ayaz Məhərrəmovun Şirvan şəhərində oğurluğa görə saxlanılmışdı.
DİN-in Mətbuat xidmətindən "Unikal"a bildirilib ki, A.Məhərrəmov barəsində qanunvericiləyə uyğun tədbir görülərək sərbəst buraxılıb.
 
***
11:02
AXCP-nin İdarə Heyətinin üzvü, partiya sədrinin müavini Ayaz Məhərrəmovun Şirvan şəhərində polis əməkdaşları tərəfindən saxlanılması ilə bağlı məlumatlar yayılıb.
DİN-in Mətbuat xidmətindən "Unikal"a bildirilib ki, iyunun 6-da saat 23 radələrində DİN-in “102 Zəng Mərkəzi”nə Şirvan şəhərində evlərin birinə oğurluq məqsədilə naməlum şəxsin daxil olması və bunun yaşayış sahəsində mövcud olan kameraya düşməsi ilə bağlı müraciəti daxil olub: “Polis əməkdaşları tərəfindən çağırış üzrə həmin ünvanda olan şəxs saxlanılaraq Şirvan Şəhər Polis Şöbəsinə gətirilib. Araşdırmalarla həmin şəxsin Bakı şəhər sakini, əvvəllər dəfələrlə məhkum olunan, 1982-ci il təvəllüdlü Məhərrəmov Ayaz Həbib oğlu olması müəyyən edilib.
Fakt üzrə araşdırma aparılır”.

Basliq: Nikahın bağlanmasına mane olacaq daha bir hal müəyyənləşir
Link: https://unikal.az//news/435008/nikahin-baglanmasina-mane-olacaq-daha-bir-hal-mueyyenlesir
Date: 13:44 07-06-2024
Content: İkisindən biri və ya hər ikisi Azərbaycan Respublikası ərazisində qanunsuz olan əcnəbilər və ya vətəndaşlığı olmayan şəxslər arasında nikahın bağlanmasına yol verilməyəcək.
"Unikal"ın xəbərinə görə, bu, Milli Məclisin bu gün keçirilən iclasında müzakirəyə çıxarılan Ailə Məcəlləsinə təklif olunan dəyişiklikdə əksini tapıb.
Qeyd edilib ki, Azərbaycan Respublikasının ərazisində olma və ya yaşama hüququ verən sənədlər olmadan, yaxud qeydiyyatsız uzun müddət yaşayan əcnəbilərin bir çoxu ölkə ərazisini tərk etməmək üçün son anda mümkün asan vasitə olaraq Azərbaycan Respublikasının vətəndaşı ilə nikah bağlamağı seçirlər. Bu hal Azərbaycan Respublikasının vətəndaşı ilə nikahda olan əcnəbilərə münasibətdə qanunvericiliyin müəyyən etdiyi imtiyazlardan sui-istifadə edilməsi riski yaratmaqla yanaşı, qanunsuz miqrasiyanın qarşısının alınması istiqamətində həyata keçirilən tədbirlərin effektivliyinə mənfi təsir göstərir.
Təqdim olunan qanun layihəsi də məhz ölkəmizdə qanunsuz miqrantların müəyyən edilməsi və qanunsuz miqrasiyanın qarşısının alınması, o cümlədən miqrasiya qanunvericiliyinin pozulması hallarının aradan qaldırılması istiqamətində həyata keçirilən tədbirlərin səmərəliliyinin artırılması məqsədilə hazırlanıb.
Qanun layihəsi səsverməyə çıxarılaraq birinci oxunuşda qəbul edilib.

Basliq: "1 ay ərzində Azərbaycanla sülh sazişini imzalamağa hazırıq" - Ermənistan XİN
Link: https://unikal.az//news/434990/1-ay-erzinde-azerbaycanla-sulh-sazisini-imzalamaga-haziriq-ermenistan-xin
Date: 12:27 07-06-2024
Content: Ermənistan Respublikasının heç bir qonşusuna, o cümlədən Azərbaycana ərazi iddiası yoxdur.
"Unikal" xəbər verir ki, bu barədə Ermənistan Xarici İşlər Nazirliyi məlumat yayıb. 
"Ermənistan və Azərbaycan arasında danışıqlar aparılmış Sülh Sazişində aydın şəkildə göstərilib ki, tərəflər bir-birinin ərazi bütövlüyünü tanıyır və bir-birlərinə qarşı heç bir ərazi iddiası yoxdur. Sülh Sazişi layihəsində razılaşdırılmış müddəa da var ki, tərəflərdən heç biri Sülh Sazişindən irəli gələn öhdəlikləri pozmaq üçün öz daxili qanunvericiliyinə müraciət edə bilməz. Sazişin imzalanması və ölkədaxili prosedurlar vasitəsilə ratifikasiyası bu prinsipləri yekunlaşdıracaq.
Müvafiq olaraq, biz hesab edirik ki, tərəflərin bütün narahatlıqlarını aradan qaldırmağın ən aydın və birbaşa yolu Ermənistan və Azərbaycan arasında uzunmüddətli sülh səhifəsi açacaq Sazişin imzalanmasıdır.
Ermənistan və Azərbaycan arasında Sülh Sazişi imzalanmaq üçün kifayət qədər uyğundur və Ermənistan tərəfi onu yaxın bir ay ərzində başa çatdırmaq və imzalamaq üçün konstruktiv və intensiv işləməyə hazır olduğunu bildirir", - XİN-in məlumatında deyilir. 
Ağarza Elçinoğlu

Basliq: Ədliyyə nazirindən yeni TƏYİNATLAR
Link: https://unikal.az//news/434950/edliyye-nazirinden-yeni-teyinatlar
Date: 10:06 07-06-2024
Content: Ədliyyə Nazirliyində yeni təyinatlar olub.
"Unikal" xəbər verir ki, bu barədə ədliyyə naziri Fərid Əhmədov müvafiq əmrlər imzalayıb.
Əmrə əsasən, Elşad Məmmədli Ədliyyə Nazirliyinin Notariat, qeydiyyat və reyestr baş idarəsinin rəisi vəzifəsinə təyin edilib.
Digər əmrlə, Vüqar Ağayev Probasiya xidmətinin rəisi təyin edilib.
Nazirliyin Mətbuat xidmətinin rəisi vəzifəsinin müvəqqəti icrası isə Ləman Hüseynzadəyə həvalə edilib.

Basliq: Daşkəsəndə özünü yandıran qazi vəfat etdi - VİDEO (YENİLƏNİB)
Link: https://unikal.az//news/434858/daskesende-ozunu-yandiran-qazi-vefat-etdi-video-yenilenib
Date: 08:47 07-06-2024
Content: Daşkəsəndə üzərinə benzin tökərək yandıran qazi Bakıda xəstəxanada dünyasını dəyişib.
"Unikal"ın məlumatına görə, 28 yaşlı  Daşkəsən rayon sakini Ədalət İsmayılov bu gecə paytaxda müailcə aldığı xəstəxanada vəfat edib.
***00:53
Daşkəsənin Quşçu kəndində qayda pozuntuları ilə idarə edilən “VAZ 2106” saxlanılıb.
"Unikal" xəbər verir ki, bu barədə Daxili İşlər Nazirliyinin mətbuat xidməti məlumat yayıb.
Müəyyən edilib ki, 10-FA-497 nömrəli Q.Həsənova məxsus avtomobil sürücülük hüququ və etibarnamə olmadan, Vətən müharibəsi iştirakçısı, 1996-cı il təvəllüdlü İsmayılov Ədalət Fərman oğlu tərəfindən idarə edilir.
Ə.İsmayılov polis əməkdaşlarına tabesizlik nümayiş etdirib.
Əməlində xırda xuliqanlığın tərkib əlamətləri olduğuna görə Ə.İsmayılov məhkəmə tərəfindən 60 manat məbləğində cərimələnib.
Ə.İsmayılovla çoxsaylı izahedici söhbətlər aparılmasına baxmayaraq, o, Daşkəsəndə və Gəncədə özünə aid olmayan nəqliyyat vasitələri ilə sərxoş vəziyyətdə avtoxuliqanlıq hərəkətlər etməsi ilə bağlı dəfələrlə tədbirlər görülüb.
*** 15:43
Daşkəsəndə 28 yaşlı oğlan özünü yandırıb.
"Unikal" xəbər verir ki, hadisə rayonun mərkəzində qeydə alınıb. Rayonun Çıraqlı kənd sakini 1996-c il təvəllüdlü Ədalət İsmaylov üzərinə benzin törəkərək yanırıb. Ağır yanıq xəsarətləri alan 28 yaşlı Ədalət İsmayılov  Gəncə şəhərində yerləşən xəstəxanaların birinim reanimasiya şöbəsinə yerldirilib.
Yaralının  vəziyyətin ağır olduğundan Bakı şəhərinə aparılır.
Qeyd edək ki,  Ədalət İsmayılov 44 günlük vətən müharibəsinin qazisidir.
Tural Əhmədov

Basliq: Antiterror tədbirlərinin iştirakçısı olan polis təlim zamanı həlak oldu
Link: https://unikal.az//news/434890/antiterror-tedbirlerinin-istirakcisi-olan-polis-telim-zamani-helak-oldu
Date: 18:43 06-06-2024
Content: İyunun 6-da təlim zamanı antiterror tədbirlərinin iştirakçılarından olan polis nəfəri V.Baratov xidməti silahla ehtiyatsız davranması nəticəsində xəsarət alıb.
"Unikal" xəbər verir ki, xəstəxanaya yerləşdirilən V.Baratov bir müddət sonra vəfat edib.
Araşdırma aparılır.
Məlumatı DİN-in Mətbuat Xidmətindən təsdiqləyiblər

Basliq: Xersonda ölənlərin sayı artdı - YENİLƏNİB
Link: https://unikal.az//news/435091/xersonda-olenlerin-sayi-artdi-yenilenib
Date: 00:15 08-06-2024
Content: Ukrayna Silahlı Qüvvələrinin Xerson vilayətinin Sadovoe kəndinə endirdiyi zərbədən sonra ölənlərin sayı biri uşaq olmaqla 21 nəfərə çatıb. 
"Unikal" xəbər verir ki, bu barədə vilayətin qubernatoru Vladimir Saldo “Rossiya 24” telekanalının efirində bildirib.
"Əvvəlcə onlar kiçik mağazanı vurdular və ətrafdakılar kömək etmək istəyəndə ikinci zərbə endirilib. Nəticə ərazidə olan 17, yaxınlıqdakı evlərdə olan 4 nəfər həlak olub", - deyə Saldo bildirib.
*** 23:20
Ukrayna Silahlı Qüvvələrinin Xerson vilayətinin Sadovoye kəndində mağazanı atəşə tutması nəticəsində 19 nəfər ölüb, 5 nəfər yaralanıb.
"Unikal" xəbər verir ki, Ukrayna Silahlı Qüvvələri mağazaya iki dəfə zərbələr endirib.
Birinci zərbə zamanı zərərçəkən olmayıb.
Sakinlər dağıntıları toplamağa gəldikdə ikinci zərbə endirilib.
Nəticədə xeyli itki olub.

Basliq: Kəlbəcər sakinini odlu silahla öldürən şəxs saxlanıldı - YENİLƏNİB
Link: https://unikal.az//news/435073/kelbecer-sakinini-odlu-silahla-olduren-sexs-saxlanildi-yenilenib
Date: 23:58 07-06-2024
Content: Polis əməkdaşlarının keçirdikləri tədbirlərlə cinayət əməlini törətməkdə şübhəli bilinən, Kəlbəcər rayon sakini 1981-ci il təvəllüdlü Hikmət Mamedov saxlanılaraq istintaqa təhvil verilib.
Bu barədə "Unikal"a DİN-in mətbuat xidmətindən bildirilib. 
*** 20:30
Gəncədə ov tüfəngindən xəsarət alan şəxs xəstəxanada ölüb.
"Unikal"ın məlumatına görə, həkimlərin müdaxiləsinə baxmayaraq güllə yarası alan Bəxtiyar Heydərov dünyasını dəyişib. 
Qeyd edək ki, hadisə şəhərdə Kəlbəcər rayon sakinlərinin məskunlaşdığı Yeni qəsəbədə qeydə alınıb.
Belə ki Kəlbəcər rayon sakini Hikmət Mamedov şəxsi münasibətlər zəmnində həmyerlisi Bəxtiyar Heydərovu ov tüfəngi ilə gülləyəyib.
*** 20:05
İyunun 7-də saat 17:45-də Gəncə şəhər ərazisində Kəlbəcər rayon sakini B. Heydərovun ov silahından açılan atəş nəticəsində xəsarət alması barədə polisə məlumat daxil olub. 
DİN-in Mətbuat Xidmətinin regional qrupundan "Unikal"a verilən məlumata görə, polis əməkdaşlarının keçirdikləri tədbirlər nəticəsində hadisəni törətməkdə şübhəli bilinən, 1981-ci il təvəllüdlü Kəlbəcər rayon sakini H. Mamedov müəyyən olunaraq saxlanılıb.
Ondan ov tüfəngi aşkar olunaraq götürülüb.
Faktla bağlı araşdırmalar davam etdirilir.
Tural Əhmədov

Basliq: Hakan Fidan fələstinli həmkarı ilə müzakirə APARDI
Link: https://unikal.az//news/435094/hakan-fidan-felestinli-hemkari-ile-muzakire-apardi
Date: 23:54 07-06-2024
Content: Türkiyə xarici işlər naziri Hakan Fidan bu gün Fələstinin baş naziri və xarici işlər naziri Məhəmməd Mustafa ilə telefon danışığı aparıb.
"Unikal" xəbər verir ki,  bu barədə Türkiyə XİN-dən diplomatik mənbələr bildirilib.
Danışıq zamanı sabah İstanbulda keçiriləcək Qəzza ilə bağlı D-8 Xarici İşlər Nazirləri Şurasının Fövqəladə Toplantısı və Fələstindəki son vəziyyət müzakirə edilib.

Basliq: Bu ölkənin baş nazirinə hücum etdilər
Link: https://unikal.az//news/435095/bu-olkenin-bas-nazirine-hucum-etdiler
Date: 23:54 07-06-2024
Content: Naməlum şəxs Danimarkanın baş naziri Mette Frederiksenə hücum edib. 
"Unikal" xarici mediaya istinadən xəbər verir ki,  hökumət başçısı Danimarka paytaxtının Kyultorve meydanında olarkən naməlum kişi yaxınlaşaraq onu vurub.
Hökumət ofisinin qeyd etdiyi kimi, baş nazir "baş verənlərdən şoka düşüb". Frederiksenin özü bu məsələ ilə bağlı heç bir açıqlama verməyib.
Polis hücumçunu saxlasa da, hələlik hadisə ilə bağlı açıqlama verilməyib.

Basliq: Azərbaycan bu quruma üzv SEÇİLDİ
Link: https://unikal.az//news/435093/azerbaycan-bu-quruma-uzv-secildi
Date: 23:42 07-06-2024
Content: Azərbaycan BMT-nin İqtisadi və Sosial Şurasına (ECOSOC) növbəti dəfə üzv seçilib.
"Unikal" xəbər verir ki, BMT Baş Assambleyasında İqtisadi və Sosial Şuraya 2025-2027 dövrü üzrə keçirilən seçkilərdə Azərbaycan 148 səslə Şuranın üzvü olub.
Qeyd edək ki, ECOSOC BMT və onun ixtisaslaşmış qurumlarının iqtisadi, sosial sahələrdə əməkdaşlığını koordinasiya edən başlıca orqanlardan biridir.
ECOSOC BMT-nin 14 ixtisaslaşmış təşkilatının, onların funksional komissiyalarının və 5 regional komissiyanın iqtisadi və sosial sahələrdə işini əlaqələndirir

Basliq: Qaxda iri gövdəli ağaclar aşdı, magistral yol bağlandı
Link: https://unikal.az//news/435092/qaxda-iri-govdeli-agaclar-asdi-magistral-yol-baglandi
Date: 23:25 07-06-2024
Content: Qaxda iri gövdəli ağaclar aşıb, magistral yol bağlanıb.
"Unikal" xəbər verir ki, bu gün axşam saatlarında əsən güclü külək nəticəsində Yevlax-Zaqatala-Gürcüstan sərhədi magistral yolunun Qax rayonu Tasmalı kəndi ərazisindən keçən hissəsində iri gövdəli ağaclar magistral yola aşıb.
Nəticədə yolda nəqliyyat vasitələrinin hərəkəti dayanıb.
Hazırda yolun açılması istiqamətində işlər aparılır.
Seymur Əli

Basliq: Azərbaycanın U-21 millisi məğlub OLDU
Link: https://unikal.az//news/435089/azerbaycanin-u-21-millisi-meglub-oldu
Date: 23:01 07-06-2024
Content: 21 yaşadək futbolçulardan ibarət Azərbaycan millisi yoldaşlıq oyunu keçirib.
"Unikal" xəbər verir ki, səfərdə slovakiyalı həmyaşıdları ilə üz-üzə gələn Samir Əliyevin baş məşqçisi olduğu yığma 2:3 hesabı ilə məğlub olub.
Bratislavadakı Senec Məşq Mərkəzində baş tutan matçda yığmamızın qollarını 70-ci dəqiqədə Samir Abdullayev, 89-cu dəqiqədə isə Ağadadaş Salyanski vurub.
Qeyd edək ki, U-21 iyunun 11-də Bakıda Bolqarıstan kollektivi ilə qarşılaşacaq.

Basliq: AFFA iki klubu cəzalandırdı
Link: https://unikal.az//news/435088/affa-iki-klubu-cezalandirdi
Date: 22:50 07-06-2024
Content: AFFA İntizam-komitəsi Azərbaycan II Liqasının pley-off mərhələsinin cavab qarşılaşması çərçivəsində keçirilən "Hypers" - "Şəfa" matçında baş verən hadisələrə görə hər iki klubun cəzalarını açıqlayıb.
"Unikal" xəbər verir ki, oyununun 90+4-cü dəqiqəsində "Hypers" komandasının heyətində Sirac Məmmədli təcavüzkar davranışa görə birbaşa qırmızı vərəqə aldığı üçün dörd oyun cəzalandırılıb.
"Şəfa" komandasının üzvü Nicat Abbasov da eyni hərəkətə görə cəzaya məruz qalıb. O, qarşılaşmanın 90+5-ci dəqiqəsində birbaşa qırmızı vərəqə aldığı üçün dörd oyun diskvalifikasiya edilib, komandası 300 manat cərimə olunub.

Basliq: Ersin Tatar İlham Əliyevə təşəkkür ETDİ
Link: https://unikal.az//news/435087/ersin-tatar-ilham-eliyeve-tesekkur-etdi
Date: 22:37 07-06-2024
Content: Şimali Kipr Türk Cümhuriyyətinin (ŞKTC) Prezidenti Ersin Tatar ölkəsinin Türk Dövlətləri Təşkilatına (TDT) üzvlüyünü dəstəklədiyi üçün Azərbaycan Prezidenti İlham Əliyevə təşəkkürünü ifadə edib.
"Unikal" xəbər verir ki, dövlət başçımızın buna dair səsləndirdiyi fikirləri xatırladan Ersin Tatar deyib: “Prezident İlham Əliyevin Azərbaycanın Şimali Kipr Türk Cümhuriyyətinin ən yaxın zamanda TDT-nin üzvlüyünə keçməsini dəstəklədiyini, Türk dünyasının bir parçası olması baxımından bunun təbii hal olduğunu, eləcə də bu ölkədə yaşayan türkləri qardaş kimi qəbul etməsi Şimali Kipr Türk xalqı üçün olduqca vacib və dəyərlidir”.
Dövlətimizin başçısının Şərqi Aralıq dənizindəki türk dövləti-Şimali Kiprin hər sahədə Türk dünyasının ayrılmaz bir parçası olduğuna dair ifadələrini dilə gətirən Ersin Tatar xalqı adından Azərbaycan Prezidentinə təşəkkürünü ifadə edərək deyib: “Azərbaycan və Şimali Kipr qardaşlığı eyni millətin nümayəndələri olaraq əbədi yaşayacaq. Qardaşlığımız Lefkoşadan Bakıya qədər əbədi olacaq”.

Basliq: "Fransa Rusiya ilə müharibə aparmır" - Makron
Link: https://unikal.az//news/435086/fransa-rusiya-ile-muharibe-aparmir-makron
Date: 22:30 07-06-2024
Content: Fransa Rusiya ilə müharibə etmir.
"Unikal" xarici mediaya isitnadən xəbər verir ki, bunu Fransa prezidenti Emmanuel Makron Yelisey sarayında Ukrayna prezidenti Volodimir Zelenski ilə keçirdiyi mətbuat konfransında deyib.
"Biz eskalasiyanın qarşısını almaq niyyətindəyik", - deyə Makron qeyd edib.
O, bu açıqlamanı Fransanın hazırda ukraynalı pilotların hazırlanmasına başlaması xəbəri fonunda verib.

Basliq: FİDE Rusiya Şahmat Federasiyasını iki il müddətinə üzvlükdən məhrum ETDİ
Link: https://unikal.az//news/435085/fide-rusiya-sahmat-federasiyasini-iki-il-muddetine-uzvlukden-mehrum-etdi
Date: 22:13 07-06-2024
Content: Beynəlxalq Şahmat Federasiyası (FIDE) Rusiya Şahmat Federasiyasını iki il müddətinə təşkilata üzvlükdən məhrum edib.
"Unikal" xəbər verir ki, bu barədə şahmatçı Peter Heine Nilsen FİDE sənədlərinə istinadən X sosial şəbəkəsində məlumat verib.
Sənəddə deyilir: “FCR, təşkilatın himayəsi altında keçirilən toplantılarda və tədbirlərdə iştirak da daxil olmaqla, müvəqqəti olaraq FİDE üzvlüyündən kənarlaşdırılmaqla cəzalandırılır”
Həmçinin qeyd olunur ki, istisna şahmatçıların, hakimlərin, məşqçilərin və Şahmat Federasiyasına daxil olan klubların şahmat fəaliyyətində iştirak etmək hüquqlarına toxunmur.

Basliq: Türkiyə və Azərbaycan bayraqları kosmosda iki qardaşı təmsil edəcək - Ərdoğan
Link: https://unikal.az//news/435083/turkiye-ve-azerbaycan-bayraqlari-kosmosda-iki-qardasi-temsil-edecek-erdogan
Date: 22:01 07-06-2024
Content: "Bir tərəfində Türkiyə, digər tərəfində isə Azərbaycan bayraqları ilə kosmosda iki qardaşı təmsil edəcəksən".
"Unikal" xəbər verir ki, bu sözləri Türkiyə Prezidenti Rəcəb Tayyib Ərdoğan ABŞ-ın “Spaceport” (Nyu-Meksiko ştatı) kosmodromundan suborbital uçuşa hazırlaşan Türkiyə tarixində ikinci astronavt Tuva Cihangir Atasever ilə canlı bağlantı vasitəsilə söhbəti zamanı deyib.
Atasever isə bildirib ki, Azərbaycan və Türkiyə bayraqları Yer kürəsində daima yan-yana olduğu kimi, mənim kosmosa səyahətimdə də yan-yana sinəmin üstündə yerini alacaq.
Qeyd edək ki, ABŞ-nin “Spaceport” (Nyu-Meksiko ştatı) kosmodromundan suborbital uçuşa hazırlaşan Türkiyə tarixində ikinci astronavt Tuva Cihangir Atasever iyunun 8-dəki missiya zamanı üzərində Türkiyə və Azərbaycan bayraqlarının işləmələri olan forma geyinəcək.
Bundan əvvəl Türkiyənin ilk astronavtı Alper Gezeravcı bu il yanvarın 18-də Beynəlxalq Kosmik Stansiyaya uçub.

Basliq: İcra başçısı Malik İsaqov rayon sakinləri ilə növbəti səyyar qəbul keçirdi - FOTOLAR
Link: https://unikal.az//news/435084/icra-bascisi-malik-isaqov-rayon-sakinleri-ile-novbeti-seyyar-qebul-kecirdi-fotolar
Date: 21:58 07-06-2024
Content: Əhalinin problemlərinin yerində öyrənilməsi və həll edilməsi məqsədilə Qubadlı Rayon İcra Hakimiyyətinin başçısı Malik İsaqovun növbəti səyyar qəbulu 07 iyun 2024-cü il tarixdə, Ceyranbatan qəsəbəsi, Asfalt zavod ərazisində yerləşən İsa Məmmədov adına Aşağı Mollukənd tam orta məktəbində keçirilib.
"Unikal" xəbər verir ki, qəbulda Qubadlı Rayon İcra Hakimiyyətinin başçısı Malik İsaqov, RİHB-nın inzibati ərazi darəsi üzrə nümayəndələri və həmin ərazidə məskunlaşan keçmiş məcburi köçkünlər iştirak edirdi. 
Qəbul zamanı sakinlər tərəfindən qaldırılan məsələlərin bəziləri yerində həll olundu. Bəzi məsələlər üçün müvafiq izahatlar verildi. Digər müracət edənlər isə görülən işlərə görə minnətdarlıq bildirdilər. Onların arzu və təklifləri həssaslıqla dinlənilib, qaldırdıqları məsələlər məsul şəxslərin iştirakı ilə yerindəcə araşdırılaraq həlli ilə bağlı tədbirlər müəyyənləşdirilmişdir. 
Qəbuldan razı qaldıqlarını bildirən sakinlər, məcburi köçkün həyatı yaşadıqları dövrdə problemlərinin həllində köməklik göstərən, onlara yaxından dəstək olan Rayon İcra Hakimiyyətinin başçısı Malik İsaqova minnətdarlıqlarını bildirdilər.

Basliq: Ermənistanda federasiya rəhbəri qəzada öldü
Link: https://unikal.az//news/435082/ermenistanda-federasiya-rehberi-qezada-oldu
Date: 21:44 07-06-2024
Content: Ermənistan Taekvondo Federasiyasının Şirak bölgəsi üzrə rəhbəri Ara Xaçatryan qəza nəticəsində ölüb.
"Unikal" erməni mediasına istinadən xəbər verir ki, İrəvan-Gümrü-Vanadzor avtomobil yolunda "Mercedes" aşıb və tarlaya yuvarlandıqdan sonra yanğın başlayıb.
Qəza nəticəsində 49 yaşlı Ara Xaçatryan ölüb, avtomobildəki sərnişinlərdən biri orta dərəcəli bədən xəsarətləri alıb.

Basliq: Moldovada daha 5 müxalifət kanalı BAĞLANDI
Link: https://unikal.az//news/435081/moldovada-daha-5-muxalifet-kanali-baglandi
Date: 21:31 07-06-2024
Content: Moldova hakimiyyətinin müxalifət nümayəndələrinə efir vaxtı verən daha beş televiziya kanalının yayımını qadağan etmək qərarı daha 500 jurnalistin və texniki işçinin işdən çıxarılmasına səbəb olub. 
"Unikal" xəbər verir ki, bu barədə “Stop Media Ban” hüquq müdafiə təşkilatı məlumat yayıb.
Təşkilatın rəhbəri, teleaparıcı Lyudmila Belçenkova deyib: “Beş yüzdən çox media işçisi işini itirdi, bu işsizlik dalğası Moldovada onsuz da ağır olan iqtisadi vəziyyəti daha da ağırlaşdırır."
O, hakimiyyətin 13 müstəqil televiziya kanalına və müxalifətə söz verən onlarla portala son qadağası kimi, bunun media sektorunda əmək bazarına dağıdıcı təsir göstərdiyini vurğulayıb.

Basliq: "Liverpul"un ən yaxşı oyunçusu bilindi
Link: https://unikal.az//news/435080/liverpulun-en-yaxsi-oyuncusu-bilindi
Date: 21:24 07-06-2024
Content: 2023/2024 mövsümündə "Liverpul"un ən yaxşı futbolçusu müəyyənləşib.
"Unikal" sözügedən klubun rəsmi saytına istinadən xəbər verir ki, azarkeşlərin səsverməsinə əsasən, Məhəmməd Salah bütün komanda yoldaşlarını qabaqlayıb.
Müdafiəçi Vircil Van Deyk ikinci, yarımüdafiəçi Aleksis Makallister üçüncüdür.
Qeyd edək ki, Salah son 7 ildə dördüncü dəfə klubunda mövsümün ən yaxşısı seçilib. Misirli futbolçu ötən mövsüm "qırmızılar"ın forması ilə çıxdığı 44 oyunda 25 qol və 13 məhsuldar ötürmə ilə yadda qalıb.

Basliq: Puşkinin nəslindən olan milyarder evləndi - FOTOLAR
Link: https://unikal.az//news/435079/puskinin-neslinden-olan-milyarder-evlendi-fotolar
Date: 21:09 07-06-2024
Content: İyunun 7-də Böyük Britaniyanın Çeşir şəhərində ölkənin ən varlı adamı, Vestminsterin 40 yaşlı yeddinci hersoqu Hyu Qrosvenorun toyu olub. 
"Unikal" xarici mediaya istinadən xəbər verir ki, o, Oliviya Hensonla evlənib. 
Hyu 2016-cı ildə atası vəfat etdikdən sonra Vestminster hersoqu olub. O, iş adamı Cerald Qrosvenor və həyat yoldaşı Nataliyanın ailəsində yeganə oğuldur.
Romanovlar sülaləsinin nümayəndələri və şair Aleksandr Puşkin Hyunun anasının əcdadları hesab olunur.

Basliq: Fransada etirazlar yenidən başlayır
Link: https://unikal.az//news/435077/fransada-etirazlar-yeniden-baslayir
Date: 20:54 07-06-2024
Content: Fransa Limanlar və Dokerlər Federasiyası həmkarlar ittifaqı (CGT) ölkədə pensiya islahatları ilə bağlı yenidən etiraz nümayişlərinə və tətillərə başlandığını elan edib.
"Unikal" xəbər verir ki, liman işçiləri və dokerlər iyunda 14 günlük tətilə başladıqlarını bəyan ediblər. İyunun 7-dən liman əraziləri bağlanaraq üç gün davam edəcək “ölü limanlar” əməliyyatına başlanılıb.
Tətilçilər iyul ayında mübarizələrinin daha da gücləndiriləcəyini istisna etmirlər. Hökumətin onların səfərbərliyinə şübhə ilə yanaşdığını deyən Limanlar və Dokerlər Federasiyası həmkarlar ittifaqının baş katibi artıq bütün liman işçilərinin və dokerlərin bir araya gəldiklərini vurğulayıb. Prezident seçkiləri kampaniyası zamanı E. Makronun verdiyi vədə əməl etməməsi liman işçilərini qəzəbləndirib. “Respublika prezidenti aydın şəkildə demişdi ki, pensiya islahatı liman işçilərinə və dokerlərə şamil edilməyəcək”, - deyə özlərini xəyanətə uğramış hiss edən həmkarlar ittifaqları mətbuata açıqlamalarında bildiriblər

Basliq: Anar Ələkbərov Əminə Ərdoğanla görüşdü
Link: https://unikal.az//news/435076/anar-elekberov-emine-erdoganla-gorusdu
Date: 20:44 07-06-2024
Content: Türkiyənin birinci xanımı Əminə Ərdoğan İstanbulda Azərbaycan Prezidentinin köməkçisi, Heydər Əliyev Fondunun icraçı direktoru Anar Ələkbərovla görüşüb.
"Unikal" xəbər verir ki, bu barədə Əminə Ərdoğan "X" platformasında bildirib.
Anar Ələkbərov Əminə Ərdoğanı Heydər Əliyev Fondunun gördüyü işlər və COP29-a hazırlıq işləri barədə məlumatlandırıb.
Ə.Ərdoğan Azərbaycanı COP29-a ev sahibliyi etməsi münasibətilə təbrik edib və Türkiyə olaraq qardaş Azərbaycanı dəstəkləmək üçün əllərindən gələni edəcəklərini bildirib.
“Bütün dünya liderlərini iqlim mövzusunda bir araya gətirən bu əhəmiyyətli Zirvəyə Azərbaycanın ev sahibliyi etməsindən duyduğumuz sevinci bir daha vurğuladım. Türkiyə olaraq qardaş ölkəmiz Azərbaycanın daima yanındayıq", - Ə.Ərdoğan paylaşımında qeyd edib.

Basliq: Yığmamızın Albaniya ilə oyun üçün start heyəti AÇIQLANDI
Link: https://unikal.az//news/435075/yigmamizin-albaniya-ile-oyun-ucun-start-heyeti-aciqlandi
Date: 20:19 07-06-2024
Content: Azərbaycan yığmasının Albaniya ilə oyun üçün start heyəti açıqlanıb
Bu gün beynəlxalq yoldaşlıq görüşündə üz-üzə gələcək Azərbaycan və Albaniya yığmalarının start heyətləri açıqlanıb.
"Unikal" xəbər verir ki, milli komandalar meydana aşağıdakı "11-lik"lə çıxacaqlar:
Azərbaycan: Şahruddin Məhəmmədəliyev, Elvin Cəfərquliyev, Bəhlul Mustafazadə, Bədavi Hüseynov, Rahil Məmmədov, Aleksey İsayev, Coşqun Diniyev, Toral Bayramov, Emin Mahmudov, Mahir Emreli, Ramil Şeydayev.
Albaniya: Strakoşa, Hysaj, Ajeti, Cimsiti, Mitay, Asllani, Bayrami, Ramadani, Asani, Seferi, Broxa.
Qeyd edək ki, Macarıstandakı “Haladas SportKomplexum”da baş tutacaq qarşılaşma Bakı vaxtı ilə saat 21:00-da start götürəcək.

Basliq: Daha bir ölkənin prezidenti COP29-da iştirakını təsdiqlədi
Link: https://unikal.az//news/435074/daha-bir-olkenin-prezidenti-cop29-da-istirakini-tesdiqledi
Date: 20:15 07-06-2024
Content: Monteneqronun Prezidenti Yakov Milatoviç Azərbaycan Respublikasının Prezidenti İlham Əliyevə təbrik məktubu ünvanlayıb.
"Unikal" xəbər verir ki, təbrikdə deyilir:
"Hörmətli cənab Prezident.
Sizi Azərbaycan Respublikasının Müstəqillik Günü münasibətilə Monteneqro vətəndaşları adından və şəxsən öz adımdan səmimi-qəlbdən təbrik edir, ölkənizə davamlı inkişaf və firavanlıq arzulayıram.
Monteneqro ilə Azərbaycan arasında bir sıra sahələrdə çox yaxşı ikitərəfli münasibətlər və konstruktiv əməkdaşlıq mövcuddur. Əldə etdiyimiz dinamik və yüksəksəviyyəli siyasi dialoq bizi birgə səylər sayəsində qarşılıqlı maraq doğuran sahələrdə sərmayə və infrastrukturla bağlı gələcək layihələrə yeni təkan verməyə həvəsləndirir.
Şadam ki, ölkəniz bu il COP29-a ev sahibliyi edəcək. Əminəm ki, Siz mənim də şəxsən böyük məmnuniyyətlə iştirak edəcəyim bu mühüm tədbirlə bağlı məsuliyyətli hazırlıqları və onun reallaşdırılmasını ən yüksək səviyyədə icra edəcəksiniz.
Ümidvaram ki, gələcək illərdə ölkələrimiz və xalqlarımız arasında daha sıx münasibətlər qurmağa davam edəcəyik və bu ilin noyabr ayında Sizinlə Bakıda görüşümüzü səbirsizliklə gözləyirəm.
Möhtərəm Prezident, ən yüksək ehtiramımı qəbul etməyinizi xahiş edirəm".

Basliq: "Səbail" növbəti transferini reallaşdırıb
Link: https://unikal.az//news/435072/sebail-novbeti-transferini-reallasdirib
Date: 19:54 07-06-2024
Content: "Səbail" klubu heyətini yeni futbolçu ilə gücləndirib.
"Unikal" report-a istinadən xəbər verir ki,  "dənizçilər" müdafiəçi Vüsal Məsimovu heyətinə qatıb.
"Kəpəz"dən ayrılan futbolçu ilə 1 illik müqavilə bağlanıb.
Qeyd edək ki, paytaxt klubu daha əvvəl Fərid Nəbiyevin transfer xəbərini açıqlamışdı.

Basliq: Putin Rusiyanın Ukraynada qələbə qazanacağına əmindir
Link: https://unikal.az//news/435070/putin-rusiyanin-ukraynada-qelebe-qazanacagina-emindir
Date: 19:33 07-06-2024
Content: Rusiya Ukraynada qələbəyə çalışır və əldə edəcək. Eyni zamanda, bütün silahlı münaqişələr sülh sazişləri ilə başa çatır.
“Unikal” xəbər verir ki, Rusiya prezidenti Vladimir Putin Sankt-Peterburq Beynəlxalq İqtisadi Forumunun (SPİEF) plenar iclasında Qərb ölkələri bütün razılaşmaları pozduqda onlarla necə danışıqlar aparmaq olar sualına cavab olaraq bildirib.

Basliq: Kanada mətbuatı Vardanyanı ifşa ETDİ
Link: https://unikal.az//news/435069/kanada-metbuati-vardanyani-ifsa-etdi
Date: 19:21 07-06-2024
Content: Ruben Vardanyan Qarabağda erməni terrorçularının Azərbaycana qarşı müqavimətinin əsas maliyyə donoru olub.
"Unikal" xəbər verir ki, bu barədə İsrailin sabiq rabitə, peyk və kibertəhlükəsizlik naziri, İqtisadi Sülh Mərkəzinin prezidenti, tanınmış siyasətçi və politoloq Ayub Kara Kanadanın nüfuzlu “Thej.ca” nəşrində dərc olunmuş “Ukrayna Ruben Vardanyana qarşı niyə sanksiyalar tətbiq etdi?” sərlövhəli məqaləsində yazıb. Qeyd olunub ki, Qarabağdakı separatçı rejimdə “dövlət naziri” olmuş Vardanyan Azərbaycanın təhlükəsizlik qüvvələri tərəfindən həbs edilib. O, Azərbaycana qarşı terrorçuluğu maliyyələşdirməkdə, beynəlxalq sərhədləri qanunsuz keçməkdə, Ermənistanla Azərbaycan arasında sülh prosesini sabotaj etməkdə, Azərbaycana qarşı erməni terror təşkilatları ilə qarşılıqlı əlaqədə ittiham olunur.
 
Son aylar mediada Vardanyanın adının əsasən Qarabağ və həbs kontekstində hallandığına diqqət çəkən müəllif erməni separatçısının uzun müddət beynəlxalq münaqişələrdə separatçılara dəstək göstərdiyini də vurğulayıb. Belə ki Rusiya ilə Ukrayna arasında hərbi qarşıdurma başladıqdan sonra Ukrayna tərəfi Vardanyana qarşı sanksiyalar tətbiq edərək barəsində axtarış elan edib. Erməni milyarder İran silahlarının Rusiyaya satışında əsas vasitəçilərdən olub. Eyni zamanda, diqqətə çatdırılıb ki, Rusiya-Ukrayna münaqişəsi səbəbindən Qərbin sonuncuya qarşı təzyiqlərə başlamasından sonra Vardanyan Rusiyanı tərk edərək bu ölkənin vətəndaşlığından imtina edib.
 
Sabiq nazir yazısının sonunda bildirib: “Düşünürəm ki, Vardanyanın Qərbin sanksiyalarına məruz qalan şəxslər siyahısına salınmasın səbəbi ilə bağlı sualınıza artıq cavab tapdınız. Bu adamın həm Ermənistanda, həm də Tehranda Rusiyanı Ukrayna ilə münaqişədə dəstəkləyən Kreml tərəfdarları ilə əlaqələri var. O, həmçinin yüksəkrütbəli məmurların pullarının yuyulmasını təmin edib. Özünün bəxtsizliyindən, Ukraynanın bəxtindən isə Vardanyan hazırda Azərbaycanda həbsdədir”.

Basliq: Putindən Avropaya XATIRLATMA
Link: https://unikal.az//news/435068/putinden-avropaya-xatirlatma
Date: 19:15 07-06-2024
Content: Rusiya Prezidenti Vladimir Putin raket hücumu xəbərdarlığı sistemləri hazırlamış Rusiya və ABŞ-dan fərqli olaraq Avropa ölkələrinə nüvə hücumlarına qarşı müdafiəsiz olduqlarını xatırladıb.
"Unikal" TASS-a istinadən xəbər verir ki, Putin Sankt-Peterburq Beynəlxalq İqtisadi Forumunda çıxışı zamanı deyib:
“Əgər, Allah eləməsin, hər hansı zərbə vurularsa, hamı başa düşməlidir ki, Rusiyanın raket hücumu xəbərdarlığı - SRPN sistemi var. Bu sistem ABŞ-də də var. Avropada isə yoxdur. Avropa bu mənada müdafiəsizdir".

Basliq: "Ermənistana qarşı təhdidlərə son qoyun" - Simonyandan Rusiya XİN-ə
Link: https://unikal.az//news/435067/ermenistana-qarsi-tehdidlere-son-qoyun-simonyandan-rusiya-xin-e
Date: 19:08 07-06-2024
Content: Ermənistan parlamentinin spikeri Alen Simonyan Rusiya xarici işlər nazirinin müavini Mixail Qaluzinin bəyanatını şərh edərək Ermənistana qarşı birbaşa və dolayı təhdidlərə son qoymağa çağırıb.
"Unikal" xəbər verir ki, Qaluzin daha əvvəl müsahibəsində bildirib ki, Ermənistanın hərəkətləri Rusiya və digər KTMT ölkələri ilə vahid müdafiə məkanının yaradılması üzrə birgə işə qayıtmağı qeyri-mümkün edə bilər, çünki bu, Qərb nümayəndələrinə həssas məlumatlara çıxış imkanı verəcək. 
“Əvvəla, lütfən, KTMT-dən danışmağı dayandırın. Danışırsınızsa, həm tərəfdaş kimi, həm də bir ölkə kimi KTMT-nin hansı öhdəlikləri var onu deyin. Bu cür bəyanatları dayandırın. Ermənistan heç bir ölkə ilə hansısa hərbi bazanın yerləşdirilməsi və ya strateji müttəfiqliyə qoşulması ilə bağlı müzakirə və ya danışıqlar aparmır”, - deyə Simonyan bildirib.
O, Qərb ölkələrinin milli məlumat bazalarına çıxış imkanları ilə bağlı fikirlərini “absurd” adlandırıb.
Nuranə Abbasova

Basliq: Ayxan Hacızadə Ermənistan XİN-ə cavab verdi
Link: https://unikal.az//news/435065/ayxan-hacizade-ermenistan-xin-e-cavab-verdi
Date: 18:44 07-06-2024
Content: Ermənistan Xarici İşlər Nazirliyinin bu ölkənin qonşularına qarşı ərazi iddiaları irəli sürməsi faktını təkzib etməyə yönəlmiş 7 iyun 2024-cü il tarixli bəyanatı, əslində, beynəlxalq ictimaiyyətin diqqətini Azərbaycan və Ermənistan arasında sülhə nail olmaq üçün maneə təşkil edən çağırışlardan yayındırmaq niyyətindən başqa bir şey deyil.
"Unikal" xəbər verir ki, bu fikirlər Xarici İşlər Nazirliyinin mətbuat katibi Ayxan Hacızadənin Ermənistan Xarici İşlər Nazirliyinin 7 iyun 2024-cü il tarixli bəyanatına dair şərhində əksini tapıb.
Bu gün həqiqətən də əsas problem, başda “Ermənistan və Dağlıq Qarabağın birləşməsi”nə çağıran Ermənistanın Müstəqillik Aktına açıq şəkildə istinad edən Ermənistan Konstitusiyası olmaqla, bu ölkənin çoxsaylı hüquqi və siyasi sənədlərində təsbit edilmiş Azərbaycana qarşı davam edən ərazi iddialarıdır.
Azərbaycanın milli təhlükəsizliyinə bilavasitə təsir edən bu iddianın Konstitusiyadan çıxarılmasını tələb etməyə legitim hüququ var və bu Ermənistanın daxili işlərinə müdaxilə kimi qələmə verilə bilməz.
Ermənistan Xarici İşlər Nazirliyinin bu problemin göz ardı edilə biləcəyi ilə bağlı məntiqi, bu ölkənin dayanıqlı sülhdə maraqlı olmadığını və yalnız bu vəziyyəti gələcəkdə yenidən Azərbaycana qarşı təcavüzə başlamaq üçün ehtiyat variant kimi saxlamağa çalışdığını göstərir. Bununla yanaşı, Ermənistanın keçmiş münaqişənin qalığı olan Minsk qrupunun bərpasına yönələn cəhdləri və hərbiləşmə siyasətini davam etdirməsi bu ölkənin Azərbaycana qarşı gizli gündəminin mövcud olduğunu nümayiş etdirir.
Bundan əlavə, Ermənistan tərəfinin sülh müqaviləsi layihəsində mövcud olan “heç bir tərəf sülh sazişi çərçivəsində öz öhdəliklərini yerinə yetirməməsi ilə əlaqədar öz daxili qanunvericiliyinə istinad edə bilməz” müddəasını qeyd edərək, bu ölkənin Konstitusiyasında mövcud olan ərazi iddiasının zərərsiz olduğunu bildirməsi tamamilə əsassızdır. Heç bir beynəlxalq sazişin Konstitusiyadan üstün olmadığı hər kəsə yaxşı məlum olan faktdır.
Azərbaycanın sülh prosesi təşəbbüsü ilə çıxış etdiyini və ilkin layihəsi məhz Azərbaycan tərəfindən təqdim edilmiş sülh sazişi üzrə danışıqlar aparmağa Ermənistanı təşviq etdiyini nəzərə alaraq, bu ölkənin Azərbaycan tərəfinin sülh prosesində səmimiliyini şübhə altına almağa heç bir mənəvi əsası yoxdur.
Ermənistan başa düşməlidir ki, regionda sabitliyi və sülhü təmin etməyin yeganə yolu qonşu ölkələrlə suverenlik və ərazi bütövlüyünün tanınması, habelə onlara riayət olunması əsasında münasibətlər qurmaq, həmçinin bu istiqamətdə təhlükə yaradan çağırışları aradan qaldırmaqdır.

Basliq: Zaqatalada aşkarlanan qarayara xəstəliyi ilə bağlı AÇIQLAMA
Link: https://unikal.az//news/435064/zaqatalada-askarlanan-qarayara-xesteliyi-ile-bagli-aciqlama
Date: 18:38 07-06-2024
Content: Zaqatala rayonu Faldarlı kəndinin 3 sakini 7 iyun 2024-cü il tarixində “Qarayara” diaqnozu şübhəsi ilə Bakı şəhəri Kliniki Tibbi Mərkəzinə hospitalizasiya olunublar.
Səhiyyə Nazirliyi və TƏBİB-dən "Unikal"a verilən məlumata görə, xəstələrdən birində “Qarayara” diaqnozu təsdiqlənib, tibbi protokola uyğun olaraq müalicəsi davam etdirilir.
Digər iki şəxsdən isə “Qarayara” şübhəsi ilə laborator müayinə üçün nümunələr götürülüb və onlar Xüsusi Təhlükəli İnfeksiyalara Nəzarət Mərkəzinə göndərilib.
Artıq ərazi üzrə Gigiyena və Epidemiologiya Mərkəzi, Azərbaycan Respublikası Qida Təhlükəsizliyi Agentliyinin regional bölməsi, Zaqatala Heyvan Sağlamlığı və Baytarlıq Xidmətləri İdarəsi, Rayon Polis İdarəsinin əməkdaşları tərəfindən Faldarlı kəndində müvafiq tədbirlər görülüb və bu xəstəliyin ocağı lokallaşdırılıb.
Məlumat üçün bildiririk ki, “Qarayara” xəstəliyi zoonoz infeksiyadır və insandan insana ötürülmür.

Basliq: AİİB-lə tərəfdaşlıq imkanları müzakirə edilib - FOTO
Link: https://unikal.az//news/435063/aiib-le-terefdasliq-imkanlari-muzakire-edilib-foto
Date: 18:35 07-06-2024
Content: İqtisadiyyat Nazirliyində Asiya İnfrastruktur İnvestisiya Bankının vitse-prezidenti Lyudqer Şuknextlə keçirilən görüşdə ikitərəfli əməkdaşlıq məsələlərinin müxtəlif aspektləri, COP29 sahəsində birgə iş və tərəfdaşlıq imkanları müzakirə edilib. 
"Unikal" xəbər verir ki, İqtisadiyyat naziri Mikayıl Cabbarov Asiya İnfrastruktur İnvestisiya Bankının (AİİB) vitse-prezidenti Lyudqer Şuknextlə görüşüb. 
Görüşdə ölkəmizin Banka üzv olduğu 2016-cı ildən səmərəli əməkdaşlığın davam etdiyi vurğulanıb. Bankın üzv ölkələrin infrastruktur baxımdan inkişafına verdiyi dəstək qeyd olunub. Dayanıqlı inkişafın təmin olunması, o cümlədən “yaşıl iqtisadiyyat”a keçid, “yaşıl enerji”nin təşviqi, həmçinin COP29-a hazırlıq çərçivəsində ölkəmizdə görülən işlər diqqətə çatdırılıb. COP29 çərçivəsində birgə iş və tərəfdaşlıq imkanları müzakirə edilib. Bankla əməkdaşlıq çərçivəsində prioritet layihələr barədə məlumat verilib. 
Lyudqer Şuknext Bankın Azərbaycanla uğurlu tərəfdaşlıq etdiyini bildirib. AİİB-nin Asiya regionunda iqtisadi artımın stimullaşdırılması, iqlim siyasətinə əsaslanan maliyyələşdirmə aləti, az inkişaf etmiş üzvlər üçün nəzərdə tutulan xüsusi fond pəncərəsi barədə məlumat verib. Bankın işbirliyi çərçivəsində maraq göstərdiyi yeni istiqamətlər barədə fikirlərini bölüşüb.
Tərəflər ikitərəfli əməkdaşlıq məsələlərinin müxtəlif aspektlərini nəzərdən keçiriblər. AİİB tərəfindən son dövrlərdə həyata keçirilən strategiyalar və nəzərdə tutulan tədbirlər, Azərbaycanda Bankın fəaliyyət istiqamətləri barədə fikir mübadiləsi aparılıb.

Basliq: Bakıda mənzildə meyit TAPILDI
Link: https://unikal.az//news/435062/bakida-menzilde-meyit-tapildi
Date: 18:29 07-06-2024
Content: Fövqəladə Hallar Nazirliyinin (FHN) "112" qaynar telefon xəttinə Bakı şəhərinin Nərimanov rayonunda 1 nəfərin mənzildə bağlı qapı arxasında köməksiz vəziyyətdə qalması barədə məlumat daxil olub.
"Unikal" FHN-ə istinadən xəbər verir ki, məlumatla əlaqədar FHN-nin Xüsusi Riskli Xilasetmə Xidmətinin müvafiq xilasetmə qüvvələri çağırış üzrə cəlb olunublar.

Basliq: Əli Əsədov Şimali kiprli həmkarı ilə görüşdü - FOTO
Link: https://unikal.az//news/435061/eli-esedov-simali-kiprli-hemkari-ile-gorusdu-foto
Date: 18:25 07-06-2024
Content: İyunun 7-də Azərbaycan Respublikasının Baş naziri Əli Əsədov Şimali Kipr Türk Cümhuriyyəti Məclisinin sədri Zorlu Töre ilə görüşüb.
Nazirlər Kabinetinin mətbuat xidmətindən "Unikal"a bildirilib ki, görüşdə TÜRKPA-nın Bakıda keçirilən 13-cü plenar iclasının əhəmiyyəti vurğulanıb.
Türk dünyası xalqlarının bir-biri ilə tarixi bağlılığına söykənən əlaqələrinin möhkəmləndirilməsi və genişləndirilməsində Türk Dövlətləri Təşkilatının rolu xüsusi qeyd edilib.
Görüşdə Azərbaycan Respublikası ilə Şimali Kipr Türk Cümhuriyyəti arasında müxtəlif sahələrdə əməkdaşlıq məsələləri müzakirə olundu.

Basliq: Küləkli hava şəraiti ilə bağlı sarı xəbərdarlıq EDİLDİ
Link: https://unikal.az//news/435059/kulekli-hava-seraiti-ile-bagli-sari-xeberdarliq-edildi
Date: 18:20 07-06-2024
Content: İyunun 8-də ölkə ərazisində gözlənilən küləkli hava şəraiti ilə bağlı sarı xəbərdarlıq edilib.
"Unikal" xəbər verir ki, Milli Hidrometeorologiya Xidmətinin məlumatına görə, Bakıda və Abşeron yarımadasında, eyni zamanda Şərur, Şahbuz, Culfa, Ordubad, Cəlilabad, Salyan, Mingəçevir, Neftçala, Biləsuvar, Hacıqabul, Goranboyda sarı xəbərdarlığa uyğun olaraq küləyin sürəti arabir 13.9-20.7 m/san təşkil edəcək.
Sarı xəbərdarlığa uyğun olaraq ictimai təhlükəsizlik, yaşayış sahələri və əmlak üçün orta risk gözlənilir.
Küıəkli hava şəraiti Bakıda və Abşeron yarımadasında iyunun 8-i günün birinci yarısında, bölgələrdə isə gün ərzində fasilələrlə davam edəcək.

Basliq: AZAL Sofiyaya ilk reysini yerinə yetirdi - FOTOLAR
Link: https://unikal.az//news/435060/azal-sofiyaya-ilk-reysini-yerine-yetirdi-fotolar
Date: 18:18 07-06-2024
Content: Azərbaycanın milli aviadaşıyıcısı AZAL iyunun 7-də Bolqarıstanın paytaxtı Sofiya şəhərinə ilk reysini həyata keçirib.
"Unikal" xəbər verir ki, “Azərbaycan Hava Yolları” aviaşirkətinin ilk reysinin gəlişi münasibətilə Sofiya Beynəlxalq Hava Limanında rəsmi tədbir keçirilib. Tədbirdə Azərbaycanın Bolqarıstandakı səfiri Hüseyn Hüseynov,“SOF Connect” şirkətinin baş direktoru Hesus Kabalyero, aviaşirkətin Satış və əməkdaşlıq idarəsinin Avropa regionu üzrə nümayəndəsi Kamran Qacar, eləcə də rəsmi qonaqlar və media nümayəndələri iştirak ediblər.
Tədbirdə dövlətlərarası münasibətlərin möhkəmləndirilməsi üçün Azərbaycan və Bolqarıstan arasında birbaşa uçuşların açılmasının vacibliyi vurğulanıb. Bildirilib ki, reyslərin yerinə yetirilməsi zəngin tarixə malik iki ölkə arasında turizmin inkişafı və mədəni mübadilə üçün yeni imkanlar yaradacaq.
Bakı-Sofiya-Bakı marşrutu üzrə uçuşlar çərşənbə axşamı və cümə günləri həyata keçiriləcək.
Bolqarıstanın paytaxtı və ən böyük şəhəri olan Sofiya zəngin tarixi və mədəni görməli yerləri ilə turistləri cəlb edir.
Aviabiletləri rəsmi www.azal.az saytından, aviaşirkətin yenilənmiş mobil tətbiqindən, eləcə də AZAL-ın kassalarından və akkreditə olunmuş agentliklərindən əldə etmək mümkündür.

Basliq: Maşın vurub öldürən 10-cu sinif şagirdinin FOTOSU
Link: https://unikal.az//news/435058/masin-vurub-olduren-10-cu-sinif-sagirdinin-fotosu
Date: 18:10 07-06-2024
Content: Xəbər verdiyimiz kimi, dünən axşam saatlarında Şabran rayonu ərazisində rayon sakini Məmmədəli Quliyev  idarə etdiyi "Opel"  markalı avtomobil ilə yolu keçən piyada 2008-ci il təvəllüdlü rayon sakini Leyla Osmanovanı vurub. 
"Unikal"ın məlumatına görə, Leyla Şabran şəhər Roman Yusifov adına 2 nömrəli tam orta məktəb- liseyin 10-cu sinif şagirdi olub. 
Osmanova Leyla Fariz qızı həmin məktəbin tarix müəllimi Xubyarova Nərminin övladıdır.

Basliq: Birinci Qarabağ müharibəsinin şəhidi Mehdiabadda dəfn edildi - FOTOLAR (YENİLƏNİB)
Link: https://unikal.az//news/434973/birinci-qarabag-muharibesinin-sehidi-mehdiabadda-defn-edildi-fotolar-yenilenib
Date: 17:55 07-06-2024
Content: Bu gün Abşeron rayonunun Mehdiabad qəsəbə Qəbiristanlığında Birinci Qarabağ Müharibəsi zamanı şəhid olmuş 2 hərbçimizin nəşi dəfn olunub. Qeyd edək ki, bu il aparılan araşdırmalar nəticəsində kimliyi məlum olan 73 nəfərdən birinin 1962-ci il yanvarın 1-də Cəbrayıl rayonunun Doşulu kəndində dünyaya göz açan Şirinov Nazim Şirin oğlu, digərinin isə 19 fevral 1973-cü ildə Siyəzən rayonunda anadan olan Xəlilov İsmayıl Tofiq oğlu olduğu müəyyənləşib. 
"Unikal" xəbər verir ki, polis sıralarında baş çavuş rütbəsində xidmət edən Nazim Şirinov 23 oktyabr 1993-cü il tarixində Füzuli şəhərində şəhid olub və Füzuli rayonunun adsızlar qəbiristanlığında naməlum şəhid kimi dəfn olunub. 
Birinci Qarabağ müharibəsi başlayan zaman könüllü şəkildə ordu sıralarına qoşularaq cəbhəyə yollanan İsmayıl Xəlilov isə ağır döyüşlər zamanı şəhid olub və Tərtər Şəhidlər Xiyabanında naməlum əsgər kimi dəfn olunmuşdu. 
Araşdırmalar zamanı kimlikləri müəyənləşdirilən şəhidlərimizin dəfn mərasimində Abşeron Rayon İcra Hakimiyyətinin başçısı Abdin Fərzəliyev, Cəbrayıl Rayon İcra Hakimiyyətinin başçısı Kamal Həsənov, Millət vəkili Ceyhun Məmmədov, Səbail RİH-nin əməkdaşları, rayonun hüquq-mühafizə orqanlarının və idarə-təşkilat rəhbərləri, şəhid ailələri, müharibə iştirakçıları və rayon ictimaiyyəti iştirtak edib. Mərasimdə hərbi orkestrın müşayəti ilə Dövlət Himni səslənib, yaylım atəşi açılıb, dular oxunub. Sonra şəhidlərin ruhuna ehsan süfrəsi açılıb.   
Dəfn mərasimində şəhid ailələri də öz növbələrində dövlət tərəfindən onlara daima diqqət və qayğının göstərildiyini və buna görə Azərbaycan Respublikasının Prezidenti cənab İlham Əliyevə dərin minnətdarlıqlarını bildiriblər.
***11:50
Bu il aparılan ekshumasiya işləri nəticəsində kimliyi məlum olan 73 nəfərdən biri də 1962-ci il yanvarın 1-də Cəbrayıl rayonunun Doşulu kəndində dünyaya göz acan Şirinov Nazim Şirin oğludur. O, 1993-cü il oktyabrın 23-də Füzuli uğrunda gedən döyüşlərdə qəhrəmancasına şəhid olub. İgid hərbçimizin nəşinin qalıqları Füzulidə adsız qəbiristanlıqda tapılıb. Aprel ayında kimliyi məlum olan baş polis çavuşunun qalıqları iyunun 7-də Abşeron rayonunun Mehdiabad qəsəbəsində torpağa tapşırılıb.
"Unikal" xəbər verir ki, şəhidin nəşi Səhiyyə Nazirliyinin Patoloji Anatomiya Birliyindən Mehdiabada ailə üzvlərinin yaşadığı evə gətirilib. Burada vida mərasimi təşkil edilib. Cənazə namazı qılınıb şəhidlərimizin ruhuna dualar oxunub.
Çıxış edənlər şəhidin qısa və şərəfli həyat yolundan danışıblar.
Sonra iştirakçılar Mehdiabad qəsəbəsindəki Şəhidlər xiyabanına üz tutublar.
Şəhid Şirinov Nazim Şirin oğlunun nəşinin qalıqları hərbi orkestrin ifasında səslənən Azərbaycanın Dövlət Himninin sədaları altında torpağa tapşırılıb. Dualar oxunub.
Dəfn mərasimində şəhidin yaxınları ilə yanaşı, Abşeron Rayon İcra Hakimiyyətinin, hüquq-mühafizə orqanlarının rəhbərləri, idarə, müəssisə və təşkilatların kollektivləri, ictimaiyyət nümayəndələri, şəhid ailələri, müharibə veteranları və qəsəbə sakinləri iştirak ediblər.

Basliq: Rusiya daha bir kəndi işğal etdi
Link: https://unikal.az//news/435057/rusiya-daha-bir-kendi-isgal-etdi
Date: 17:50 07-06-2024
Content: Rusiya hərbçiləri DXR-də Paraskovyevka kəndinə nəzarəti ələ keçiriblər. 
"Unikal" xəbər verir ki, bu barədə Rusiya Müdafiə Nazirliyinin həftəlik xülasəsində bildirilib.
"Bir həftə ərzində Cənub Qüvvələr Qrupunun bölmələri cəbhə xəttində vəziyyəti yaxşılaşdırıb və Donetsk Xalq Respublikasının Paraskovievka kəndini azad edib", - məlumatda deyilir. 
Ağarza Elçinoğlu

Basliq: "Azercell"i Bakı Süni İntellekt Forumunda “Aicell” təmsil etdi - FOTOLAR
Link: https://unikal.az//news/435055/azercelli-baki-suni-intellekt-forumunda-aicell-temsil-etdi-fotolar
Date: 17:44 07-06-2024
Content: Rəy liderləri və sənaye mütəxəssislərini bir araya gətirən Bakı Süni İntellekt Forumunda yeni texnologiyaların transformasiya potensialı müzakirə olunub. 
"Unikal" xəbər verir ki, tədbir iştirakçıları süni intellektin ən son tendensiyaları, tətbiqi və inkişaf perspektivlərini özündə əks etdirən təqdimatlarla tanış oldular, panel müzakirələri və interaktiv seminarlara qatıldılar.
"Azercell"in Müştəri Xidmətləri və Omni-Kanal İdarəetmə departamentinin direktoru Səbinə Zamanova çıxışında süni intellektin telekommunikasiya sahəsində tətbiqi və xüsusilə də müştərilər ilə birbaşa ünsiyyətdə istifadə imkanlarını gündəmə gətirdi. S.Zamanova "Azercell"in Azərbaycanın telekommunikasiya sahəsində bir ilkə imza ataraq süni intellekt əsasında istifadəyə vermiş “Aicell” Virtual Assistent xidməti   haqqında məlumat verib.
Azərbaycan dilində tam spektr xidmət göstərən “Aicell”in abunəçiləri operatorlara yönləndirmədən bir çox sorğuları dərhal yerinə yetirmə xüsusiyyəti forum iştirakçılarının diqqətini çəkib. Belə ki, müştəri sorğularını operativ şəkildə emal edən Virtual Assistent daha qısa müddət ərzində daha çox müraciətin cavablandırılmasına, həmçinin müştərilərin vaxtına qənaət edilməsinə dəstək olur. 
"Azercell" “Bağlantını asanlaşdırır, həyatı daha dolğun edirik” strateji məqsədinə sadiq qalaraq yeni texnologiyaların tətbiqi ilə müştəri təcrübəsinin təkmilləşdirilməsi istiqamətində fəaliyyətini davam etdirir.

Basliq: Avro-2024: İspaniya millisinin yekun heyəti açıqlandı
Link: https://unikal.az//news/435054/avro-2024-ispaniya-millisinin-yekun-heyeti-aciqlandi
Date: 17:35 07-06-2024
Content: Futbol üzrə İspaniya millisinin Avropa çempionatı üçün yekun heyəti açıqlanıb.
"Unikal" İspaniya Futbol Federasiyasının rəsmi saytına istinadən xəbər verir ki, baş məşqçi Luis de la Fuente 26 nəfərlik sifariş ərizəsinə aşağıdakı oyunçuların adlarını daxil edib:
Qapıçılar: Unay Simon (“Atletik”), David Raya (“Arsenal”), Aleks Remiro (“Real Sosyedad”).
Müdafiəçilər: Dani Karvaxal ("Real Madrid", İspaniya ), Xesus Navas ("Sevilya", İspaniya ), Emerik Lyaport ("Əl-Nəsr", Səudiyyə Ərəbistanı), Robin Le Normand ("Real Sosyedad"), Dani Vivian ("Atletik"), Alexandro Qrimaldo ("Bayer", Almaniya), Naço Fernandes ("Real Madrid" ), Mark Kukurella ("Çelsi", İngiltərə).
Yarımmüdafiəçilər: Martin Subimendi, Mikel Merino (hər ikisi "Real Sosyedad"), Fabian Ruis (PSJ, Fransa), Aleks Baena ("Vilyarreal"), Fermin Lopes, Pedri ( hər ikisi "Barselona” ), Rodri ( “Mançester Siti”, İngiltərə)
Hücumçular: Lamin Yamal, Ferran Torres (hər ikisi "Barselona"), Niko Uilyams ("Atletik"), Dani Olmo ("Leyptsiq", Almaniya), Mikel Oyarzabal ("Real Sosyedad"), Xoselu ("Real Madrid"), Alvaro Morata ("Atletiko Madrid"), Ayoze Peres ("Betis").
Qeyd edək ki, Avropa çempionatı iyunun 14-dən iyulun 14-dək Almaniyada keçiriləcək. İspaniya yığması B qrupunda Xorvatiya, İtaliya və Albaniya seçmələrinə qarşı mübarizə aparacaq.

Basliq: Baş nazirdən Zəngəzur Milli Parkı ilə bağlı QƏRAR
Link: https://unikal.az//news/435056/bas-nazirden-zengezur-milli-parki-ile-bagli-qerar
Date: 17:32 07-06-2024
Content: “Akademik Həsən Əliyev adına Azərbaycan Respublikasının Zəngəzur Milli Parkının ərazisinin xüsusi mühafizənin ayrı-ayrı rejimləri tətbiq olunan fəaliyyət zonaları üzrə bölgüsü” təsdiq edilib.
“Unikal” xəbər verir ki, Baş nazir Əli Əsədov bununla bağlı Qərar imzalayıb.
Qərara əsasən, Akademik Həsən Əliyev adına Azərbaycan Respublikasının Zəngəzur Milli Parkının ərazisinin xüsusi mühafizənin ayrı-ayrı rejimləri tətbiq olunan fəaliyyət zonaları üzrə bölgüsü” əlavə olunmuş xəritədə və aşağıda göstərilən hüdudlarda təsdiq edilib:
- Xüsusi mühafizənin hüquqi rejimi tətbiq edilən zona (qoruq rejimi) – 15652,53 hektar.
- Təsərrüfat fəaliyyətinin tənzimlənən rejimi tətbiq edilən zona – 26997,87 hektar.
- Turizm və rekreasiya zonası – 124,82 hektar.
- Turistlərə və başqalarına xidmət göstərilən zona – 4,40 hektar.
- Milli Parkın fəaliyyətini təmin etmək üçün təsərrüfat-istehsalat zonası – 0,23 hektar.

Basliq: Ən hündür şəlalənin saxta olduğu ortaya çıxdı - FOTO
Link: https://unikal.az//news/435053/en-hundur-selalenin-saxta-oldugu-ortaya-cixdi-foto
Date: 17:21 07-06-2024
Content: Çinin ən hündür şəlaləsi kimi təqdim edilən suyun saxta olduğu üzə çıxıb. 
"Unikal" xəbər verir ki, Yuntay dağ şəlaləsinin əslində təbii olmadığı və suyun boru vasitəsilə təmin edildiyi üzə çıxıb. Milyonlarla turistin ziyarət etdiyi məkanın əsl siması reaksiyalara səbəb olsa da, səlahiyyətlilər üzr istəyərək borunun mövsümi dövrlərdə şəlalənin suyun səviyyəsini saxlamaq üçün istifadə edildiyini iddia edib.

Basliq: "Avropa özünü müdafiə etmək üçün lazımi imkanlara malik deyil" - Borrell
Link: https://unikal.az//news/435052/avropa-ozunu-mudafie-etmek-ucun-lazimi-imkanlara-malik-deyil-borrell
Date: 17:16 07-06-2024
Content: Hazırda Avropa özünü müdafiə etmək üçün lazımi imkanlara malik deyil.
"Unikal" xəbər verir ki, bu barədə Aİ-nin xarici işlər və təhlükəsizlik siyasəti üzrə ali nümayəndəsi Josep Borrell bildirib. 
"Biz indiki geosiyasi güc bölgüsü və ya bu gün beynəlxalq rəqabəti təmsil edən iqtisadi və texnoloji təhlükələrin nə demək olduğunu başa düşmürük. Soyuq Müharibə başa çatdıqdan sonra miras qalan sifariş artıq işləmir. Özünüzü müdafiə etmək bacarığınız olmalıdır və bu gün Avropada buna sahib deyilsiniz", - diplomat əlavə edib.
Ağarza Elçinoğlu

Basliq: BMU-nun builki qəbul planında mühüm dəyişikliklər və yeniliklər edilib - FOTO
Link: https://unikal.az//news/435048/bmu-nun-builki-qebul-planinda-muhum-deyisiklikler-ve-yenilikler-edilib-foto
Date: 17:05 07-06-2024
Content: Bakı Mühəndislik Universitetinin (BMU) 2024/2025-ci tədris ili üçün bakalavr və magistratura səviyyələri üzrə tələbə qəbulu planı, həmçinin MBA (Biznesin idarə edilməsi) proqramına plan yerləri təsdiqlənib.
"Unikal" xəbər verir ki, əvvəlki illərlə müqayisədə qəbul planında əhəmiyyətli dəyişikliklər və yeniliklər əksini tapıb. Bu dəyişikliklər təhsilin hər iki pilləsi üzrə tələbə qəbulu və ixtisas sayının artım dinamikası, eyni zamanda bakalavr səviyyəsi üzrə ilk dəfə qiyabi təhsil formasının təşkilində özünü göstərir.
Belə ki, BMU-nun bakalavr pilləsində 36 ixtisas üzrə ümumilikdə 2285 plan yeri ayrılıb. Onlardan 1540 yer Azərbaycan bölməsi (əyani), 220 yer qiyabi təhsil forması, 525 yer isə ingilis bölməsi (əyani) üçün nəzərdə tutulub (https://beu.edu.az/az/page/bakalavr-tehsili-182/).
Ali təhsil müəssisəsinin magistr pilləsində 20 ixtisas və 28 ixtisaslaşma üzrə ayrılan 215 yerdən 173-ü Azərbaycan, 42-si ingilis bölməsinin payına düşür (https://beu.edu.az/az/page/magistratura-ixtisaslar-159/).
BMU-nun MBA proqramında isə 13 ixtisaslaşma üzrə 270 yer planlaşdırılıb. Proqram üzrə 240 yer Azərbaycan, 30 yer isə ingilis bölməsi üçün ayrılıb.
Qəbul planına bakalavr pilləsi üzrə əlavə edilən 7 yeni ixtisas sırasında “Biotexnologiya”, “Fizika”, “Kimya”, “Riyaziyyat”, “Nəqliyyat mühəndisliyi”, “Qida mühəndisliyi” və “Şərabçılıq” yer alır. Yeni ixtisaslara ayrılan yerlərə gəldikdə isə ingilis bölməsinin əyani təhsil formasında nəzərdə tutulan “Fizika”, “Kimya”, “Riyaziyyat” ixtisaslarının hər biri üzrə 30 yer nəzərdə tutulub. Azərbaycan bölməsinin əyani təhsil formasında tədris aparılacaq “Biotexnologiya” ixtisası üzrə 40, “Nəqliyyat mühəndisliyi” və “Qida mühəndisliyi” ixtisaslarının hər biri üzrə 30 yer ayrılıb.
Azərbaycan bölməsinin əyani və qiyabi təhsil formasında tədris ediləcək “Şərabçılıq” ixtisası üzrə isə müvafiq olaraq 50 və 20 yer planlaşdırılıb.
Magistratura səviyyəsi üzrə yeni istiqamətlərə 1 ixtisas, 2 ixtisaslaşma olmaqla, “Elektronika, telekommunikasiya və radiotexnika mühəndisliyi” ixtisası, “Şəbəkələr, rabitə sistemləri və informasiyanın paylanması”, “Tökmə və qaynaq istehsalının maşın və avadanlıqları” ixtisaslaşmaları daxildir.
Həm ixtisası, həm də ixtisaslaşması yeni olan “Elektronika, telekommunikasiya və radiotexnika mühəndisliyi” ixtisası (Şəbəkələr, rabitə sistemləri və informasiyanın paylanması ixtisaslaşması), həmçinin “Maşın mühəndisliyi” ixtisasına aid olan “Tökmə və qaynaq istehsalının maşın və avadanlıqları” ixtisaslaşması üzrə yalnız Azərbaycan bölməsində 5 plan yeri nəzərdə tutulub.
Qeyd edək ki, bakalavr pilləsində ingilis dilli ixtisaslarda müsabiqə Azərbaycan və rus bölmələri üzrə birgə aparılır. “Memarlıq” və “Dizayn” ixtisasları üzrə qabiliyyət imtahanı nəzərdə tutulmayıb.

Basliq: 15 avtomobilin şüşəsini sındıran və velosiped oğurlayan şəxslər saxlanılıblar - VİDEO
Link: https://unikal.az//news/435051/15-avtomobilin-susesini-sindiran-ve-velosiped-ogurlayan-sexsler-saxlaniliblar-video
Date: 17:03 07-06-2024
Content: Sumqayıt Şəhər Polis İdarəsinə (ŞPİ) şəhər ərazisində avtomobillərin şüşələrinin sındırılaraq salonlarından pul, mobil telefon, və digər qiymətli əşyaların oğurlanması barədə çoxsaylı şikayətlər daxil olub. Hadisə yerlərinə baxış zamanı əməllərin eyni şəxs tərəfindən törədildiyinə dair əsaslı şübhələr yaranıb.
DİN-dən "Unikal"a bildirilib ki, idarə əməkdaşlarının həyata keçirdikləri əməliyyat zamanı hadisələri törətməkdə şübhəli bilinən 1977-ci il təvəllüdlü Zakir Nurəliyev saxlanılıb. İlkin araşdırmalarla onun Sumqayıtda 15 avtomobilin şüşəsini sındıraraq oğurluq etdiyi müəyyən edilib. 
Qeyd edək ki, bu şəxs əvəllər də oğurluq etdiyi üçün məhkum olunub və bu ilin fevralında azadlığa buraxılıb. 
İdarə əməkdaşlarının həyata keçirdikləri digər tədbir zamanı şəhər ərazisində binaların girişlərindən vətəndaşlara məxsus velosipedləri oğurlayan əvvəllər məhkum olunmuş 1979-cu il təvəllüdlü Ramil İsgəndərov da saxlanılıb. Onun üzərində əlavə olaraq narkotik vasitə heroin də aşkarlanıb. R.İsgəndərovun Sumqayıt şəhərində 20-yə yaxın velosiped oğurladığı məlum olub. 
Faktlarla bağlı araşdırmalar davam etdirilir. 
Qeyd olunan şəxslərin qanunsuz əməllərindən zərərçəkən başqa vətəndaşlar varsa bu barədə polis orqanlarına məlumat verə bilərlər.

Basliq: Azərbaycan yığmalarının rəqibləri bəlli oldu
Link: https://unikal.az//news/435050/azerbaycan-yigmalarinin-reqibleri-belli-oldu
Date: 17:00 07-06-2024
Content: 17 və 19 yaşadək qadın futbolçulardan ibarət Azərbaycan yığmalarının Avropa çempionatının 2024-2025-ci illər mövsümünün I mərhələsindəki rəqibləri müəyyənləşib.
"Unikal" AFFA-nın rəsmi saytına istinadən xəbər verir ki, bu gün təşkil edilən püşkatma mərasimində U-17 B Liqasının 5-ci qrupunda Serbiya və Lüksemburqa rəqib olub. Oyunlar iyulun 1-dən dekabrın 3-dək təşkil olunacaq.
U-19 yığması isə B Liqasının V qrupunda İsveçrə, Estoniya və Kipr kollektivləri ilə üz-üzə gələcək. Görüşlər iyuldan dekabrın əvvəlinədək baş tutacaq.
Qeyd edək ki, qrup qalibləri və ən yaxşı ikinci yerin sahibləri A Liqasına vəsiqə əldə edəcəklər.

Basliq: Yasamalın icra başçısı vətəndaşların müraciətlərini dinlədi - FOTOLAR
Link: https://unikal.az//news/435047/yasamalin-icra-bascisi-vetendaslarin-muracietlerini-dinledi-fotolar
Date: 16:50 07-06-2024
Content: Azərbaycan Respublikasının Prezidenti cənab İlham Əliyevin vətəndaşların müraciətlərinin həlli ilə bağlı göstərişinə uyğun olaraq paytaxtın Yasamal rayonunda sakinlər üçün iyun ayı üzrə növbəti səyyar qəbul keçirilib.
"Unikal" xəbər verir ki, Yasamal Rayon İcra Hakimiyyətinin başçısı Elşad Həsənovun sakinlərlə görüşü rayondakı 18 nömrəli məktəbin akt zalında baş tutub.
Tədbirdə həmçinin Yasamal RİH-in vəzifəli şəxsləri, Bələdiyyə və MKTB rəhbərləri də iştirak ediblər. Sakinləri salamlayan İcra Hakimiyyətinin başçısı Elşad Həsənov onlardan təklif və müraciətləri bərədə ətraflı məlumat verməyi xahiş edib. Öncə söz alan Yasamal rayonunun sakinləri Azərbaycan Respublikasının Prezidenti cənab İlham Əliyevə vətəndaşların hakimiyyət orqanları tərəfindən mütəmadi qəbuluna dair tapşırığına görə dərin minnətdarlığını ifadə ediblər. Daha sonra Yasamal rayonunun sakinləri məşğulluq, kommersiya obyektlərinin fəaliyyəti, məhkəmə qərarlarının icrası, mənzil-məişət şəraitinin yaxşılaşdırılması, istismar müddəti bitmiş evlərin söküntüsü,yol infrastrukturunun təkmilləşdirilməsi, həyətlərin abadlaşdırılması  və müxtəlif məsələləri əhatə edən digər mövzular qaldırıblar. 
İcra başçısı Elşad Həsənov qəbul zamanı müraciət edən rayon sakinlərini dinləyərək onların problemlərinin aradan qaldırılmasına dair RİH əməkdaşlarına bir sıra konkret göstərişlər verib. İcra başçısı həmçinin sakinləri maraqlandıran suallara ətraflı cavab və izahatlar verib. Qəbul zamanı bəzi məsələlər yerindəcə həll edilib, icrası vaxt tələb edən müraciətlər isə araşdırılaraq həll edilməsi üçün icraata götürülüb.

Basliq: Sabahdan güclü külək əsəcək, dolu düşəcək - XƏBƏRDARLIQ (YENİLƏNİB)
Link: https://unikal.az//news/435002/sabahdan-guclu-kulek-esecek-dolu-dusecek-xeberdarliq-yenilenib
Date: 16:48 07-06-2024
Content: Bakıda və Abşeron yarımadasında iyunun 8-də gecə və səhər şimal-qərb küləyinin arabir 15-18 m/s-dək güclənəcəyi gözlənilir.
"Unikal" xəbər verir ki, bu barədə Milli Hidrometeorologiya Xidməti məlumat yayıb.
Azərbaycanın rayonlarında iyunun 8-dən 11-dək bəzi yerlərdə fasilələrlə yağış yağacağı, şimşək çaxacağı gözlənilir. Əsasən dağlıq və dağətəyi rayonlarda (Daşkəsən-Gədəbəy, Qarabağ və Şərqi Zəngəzur, Balakən-Şəki, Quba-Qusar, Dağlıq Şirvan, Naxçıvan MR) yağıntıların leysan xarakterli intensiv və güclü olacağı, dolu düşəcəyi ehtimalı var.
Şimal-şərq küləyi bəzi yerlərdə arabir 15-18 m/s, ayrı-ayrı yerlərdə 20-23 m/s-dək güclənəcək.
Çaylarda sululuğun artacağı, Böyük və Kiçik Qafqazın bəzi çaylarından qısamüddətli daşqın və sel keçəcəyi gözlənilir.
*** 13:11
İyunun 8-də Azərbaycanda müşahidə ediləcək hava şəraiti açıqlanıb.
Bu barədə "Unikal"a Milli Hidrometeorologiya Xidmətindən məlumat verilib.
Bildirilib ki, sabah Bakıda və Abşeron yarımadasında hava şəraitinin dəyişkən buludlu olacağı, əsasən yağmursuz keçəcəyi gözlənilir. Səhər havanın arabir tutulacağı, gecəyə doğru yarımadanın bəzi yerlərində qısamüddətli az yağış yağacağı, şimşək çaxacağı ehtimalı var. Mülayim şimal-qərb küləyi gündüz şimal-şərq küləyi ilə əvəz olunacaq.
Havanın temperaturu gecə 20-24° isti, gündüz 28-33° isti olacaq. Atmosfer təzyiqi 758 mm civə sütunu olacaq. Nisbi rütubət gecə 60-70 %, gündüz 45-50 % olacaq.
Azərbaycanın rayonlarında havanın sabah əsasən yağmursuz keçəcəyi, lakin gündüzdən bəzi yerlərdə arabir yağış yağacağı gözlənilir. Əsasən dağlıq və dağətəyi rayonlarda leysan xarakterli intensiv olacağı, şimşək çaxacağı, dolu düşəcəyi, yüksək dağlıq ərazilərdə sulu qara keçəcəyi ehtimalı var. Gecə və səhər arabir duman olacaq. Şərq küləyi bəzi yerlərdə arabir güclənəcək.
Havanın temperaturu gecə 20-24° isti, gündüz 30-35° isti, dağlarda gecə 10-14° isti, gündüz 15-20° isti olacaq.

Basliq: Faciəli şəkildə ölən polisin FOTOSU
Link: https://unikal.az//news/435046/facieli-sekilde-olen-polisin-fotosu
Date: 16:43 07-06-2024
Content: Xidməti silahla ehtiyatsız davranması nəticəsində həlak olan polis nəfəri V.Baratovun fotosu yayılıb.
"Unikal" xəbər verir ki, V.Baratov antiterror tədbirlərinin iştirakçılarından olub.
O, təlim zamanı aldığı xəsarətdən həlak olub.

Basliq: Bayden Zelenski ilə görüşdə 225 milyon dollarlıq paketi elan etdi
Link: https://unikal.az//news/435045/bayden-zelenski-ile-gorusde-225-milyon-dollarliq-paketi-elan-etdi
Date: 16:41 07-06-2024
Content: ABŞ prezidenti Co Bayden ukraynalı həmkarı Volodimir Zelenskidən bu ilin əvvəlində Respublikaçıların Konqresdəki müxalifəti səbəbindən Kiyevə yeni hərbi yardım paketinin qəbulunu gecikdirdiyinə görə üzr istəyib. 
"Unikal" xəbər verir ki, bu barədə CNN məlumat yayıb. 
Bayden Fransada Zelenski ilə ikitərəfli görüş zamanı Ukraynaya yeni yardım paketini elan edib: "Sən əyilmədin, heç təslim olmadın, mübarizəni davam etdirirsən və biz səni tərk etməyəcəyik. Qəbul etməli olduğumuz qanun layihəsini qəbul etməkdə çətinlik çəkdiyimiz üçün maliyyə baxımından nə baş verəcəyini bilmədiyimiz həftələr üçün üzr istəyirəm.  
İndiyə qədər mən altı əsas maliyyə paketi elan etmişəm. Bu gün mən həm də elektrik şəbəkəsini bərpa etməyinizə kömək etmək üçün əlavə 225 milyon dollarlıq paket imzalayıram". 
Ağarza Elçinoğlu

Basliq: Bu yollarda təmir başlayır
Link: https://unikal.az//news/435043/bu-yollarda-temir-baslayir
Date: 16:36 07-06-2024
Content: Sabah saat 10:00-dan Bakının Atatürk prospektində (Səttar Bəhlulzadə küçəsindən Fətəli xan Xoyski küçəsinə qədər), iyunun 10-da isə saat 10:00-dan Bakının Suraxanı rayonunun Səttar Bəhlulzadə küçəsində (Heydər Əliyev prospektindən “Atəşgah məbədi” Dövlət Tarix-Memarlıq Qoruğuna qədər) təmir işlərinə başlanılacaq.
"Unikal" bu barədə Azərbaycan Avtomobil Yolları Dövlət Agentliyinə istinadən xəbər verir.
Məlumata görə, təmir müddətində sözügedən hissələrdə işlərin aparıldığı zolaqlar üzrə hərəkət qismən məhdudlaşdırılaraq digər zolaqlara yönləndiriləcək, amma yollar bağlanmayacaq.
"Sürücülərdən aparılan işlərə anlayışla yanaşmaları, təmir müddətində sözügedən hissələrdə hərəkətdə olarkən diqqətli olmaları, təmir ərazilərində qoyulacaq müvəqqəti yol nişanlarının tələblərinə və yol hərəkəti qaydalarına riayət etmələri xahiş olunur", - deyə agentlik bəyan edib.

Basliq: Gəlirlərinizi "Kapital Bank"ın yüksək faizli depozitləri ilə artırın
Link: https://unikal.az//news/435042/gelirlerinizi-kapital-bankin-yuksek-faizli-depozitleri-ile-artirin
Date: 16:32 07-06-2024
Content: Xəbər verdiyimiz kimi, ölkənin birinci bankı "Kapital Bank" 6 aya illik 10% gəlir qazandıran depozit kampaniyası elan edib. 
"Unikal" xəbər verir ki, müştərilərin yüksək tələbi səbəbi ilə kampaniyanın müddəti iyun ayının sonunadək uzadılıb. Belə ki, iyun ayının 30-dək 6 aylıqda Kapital depoziti yerləşdirən hər kəs illik 10% gəlir əldə edəcək.
Nağd pulunu etibarlı, güvənilir sərmayəyə çevirmək istəyənlər kampaniyadan yararlanmaq üçün ən yaxın "Kapital Bank" filialına yaxınlaşa və ya Rəqəmsal depozitlə bu prosesi vaxt itirmədən daha da asanlaşdıra bilərlər. Bunun üçün Birbank mobil tətbiqindən Rəqəmsal depozitə keçid edərək əmanət yerləşdirmək mümkündür. 
Ətraflı məlumat üçün: https://kbl.az/rdprj
Xatırladaq ki, filiala müraciət edilərək yerləşdirilən depozit üçün 500 AZN, Rəqəmsal depozitdə isə 1 AZN minimum məbləğ həddi müəyyən edilib. Əmanət məbləğini minimum 100 manat məbləğində artırmaq olar. Kapital depozitində faizlər aylıq və ya müddətin sonunda təqdim edilir. Sığortalanan məbləğin həcmi isə 100 000 manatdır. 
Ətraflı məlumat üçün: https://kbl.az/kdprj
Ölkənin birinci bankı olan "Kapital Bank" PAŞA Holding-ə daxildir və Azərbaycanda ən böyük filial şəbəkəsi, 120 filialı və 53 şöbəsi ilə müştərilərin xidmətindədir. Bankın məhsul və xidmətləri barədə daha ətraflı məlumat almaq üçün https://kapitalbank.az saytına, 196 Sorğu Mərkəzinə və ya Bankın müxtəlif sosial şəbəkələrdə olan səhifələrinə müraciət edə bilərsiniz. Nağd pul krediti sifarişi üçün— https://kbl.az/prgtk, Birbank kartı sifarişi üçün — https://kbl.az/prcrc.

Basliq: Yevlaxda zəncirvari qəza oldu
Link: https://unikal.az//news/435041/yevlaxda-zencirvari-qeza-oldu
Date: 16:19 07-06-2024
Content: Yevlaxda yük maşınının da iştirakı ilə zəncirvari yol-nəqliyyat hadisəsi baş verib.
"Unikal" xəbər verir ki, hadisə Xaldan qəsəbəsinin mərkəzindən keçən magistral yolda qeydə alınıb.
Kamaz markalı yük maşını ilə "Vaz" və "Opel" markalı minik avtomobillərinin toqquşması zamanı ağır xəsarət alan olmasa da maşınlara ciddi ziyan dəyib. Qəzaya görə, magistral yolda müəyyən müddət ərzində tıxac yaranıb.
Faktla bağlı araşdırma aparılır.
Ehtiram Muradov

Basliq: Yeni ev sahibi olmaq istəyənlərə xəbərimiz var! - FOTOLAR/VİDEO
Link: https://unikal.az//news/435044/yeni-ev-sahibi-olmaq-isteyenlere-xeberimiz-var-fotolarvideo
Date: 16:15 07-06-2024
Content: İstər ipoteka, istərsə də nağd şəkildə mənzil sahibi olmaq istəyənlər üçün Yasamalda yeni mənzillərin satışı başlayıb. “Kristal Abşeron” şirkətinin “Park Yasamal” layihəsində hər büdcəyə uyğun 2, 3 və 4 otaqlı mənzillərin satışı sürətlə davam edir. Qeyd edək ki, mənzillərin hamısı 10%-dən başlayan ilkin ödəniş və 20 ilədək kredit şərtləri ilə satılır. 

“Kristal Abşeron” “Park Yasamal”da sakinlər üçün əvəzolunmaz imkanlar yaradır. Burada geniş və yaşıl həyət, müxtəlif təyinatlı ticarət obyektləri, istirahət zonaları, uşaqlar üçün oyun meydançaları, klinika, məktəb, bağça və fitnes mərkəzi yerləşir ki, bu da kompleksin bütün sakinlərinin rahatlığına xidmət edir.

 
Layihə Yasamal rayonunda, 3 saylı “ASAN xidmət” mərkəzi, Xarici dairəvi yol və Bayraq parkı yaxınlığında yerləşir ki, bu da sakinlərə şəhərin müxtəlif istiqamətlərinə asan və sürətli çatmaq imkanı verir.

"Kristal Abşeron" “Park Yasamal”da mənzilləri beynəlxalq standartlara cavab verən Avropa brendləri ilə təmir etməklə sakinlərin uzunmüddətli rahatlığını təmin edir. Mənzillərin təmirində Almaniyanın "Grohe" və "Hansgrohe" hamam aksesuarları, Amerikanın "Guardian Glass" pəncərə şüşələri, İtaliyanın "Prysmian" yanmayan kabelləri, Kanadanın "Coswick" parketləri və İtaliyanın "Gewiss" elektrik açarları və aksesuarları istifadə olunur.
Satış ofisinə yaxınlaşaraq, 10% ilkin ödəniş və 20 ilədək ipoteka krediti ilə siz də tam təmirli və göl mənzərəli mənzil sahibi ola bilərsiniz. 
Ətraflı məlumat üçün: *1544 / 0504480000
 www.kristalabsheron.az

